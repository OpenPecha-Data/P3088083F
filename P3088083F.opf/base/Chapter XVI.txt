pha rol tu phyin pa rab tu dbye ba’i bsdu ba’i sdom ni ||graṅs daṅ de yi mtshan ñid go rims
daṅ || ṅes pa’i tshig daṅ goms bya yon tan daṅ || de dag rab dbye bsdu daṅ mi (196a1) mthun
phyogs || yon tan phan tshun rnam ṅes yin źes bya ||

graṅs rnam par dbye ba’i tshigs su bcad pa drug ste | re źig |

loṅs spyod daṅ lus phun sum tshogs ba daṅ || ’khor rtsom phun sum tshogs pa mṅon mtho daṅ ||
rtag tu ñon moṅs dbaṅ ñid mi (2) ’gro daṅ || bya ba rnams la phyin ci ma log pa’o ||

źes bya ba ni daṅ po’o || de la pha rol tu phyin pa bźis ni mṅon par mtho ba rnam pa bźi ste
| sbyin pas ni loṅs spyod phun sum tshogs pa’o || tshul khrims kyis ni lus phun sum tshogs
pa’o || bzod pas ni ’khor phun sum tshogs (3) pa ste | ’di ltar de bstan pas tshe phyi ma
la skye bo maṅ po dga’ bar ’gyur ro || brtson ’grus kyis ni rtsom pa phun sum tshogs pa
ste | las kyi mtha’ thams cad ’grub pa’i phyir ro || lṅa pas ni ñon moṅs pa’i dbaṅ du mi ’gro
ba ñid de | bsam gtan gyis ni ñon moṅs pa rnam par (4) gnon pa’i phyir ro || drug pas
ni bya ba rnams la phyin ci ma log pa ste | bya ba thams cad yaṅ dag pa ji lta ba bźin du
rab tu śes pa’i phyir ro || de ltar na mṅon par mtho ba daṅ | de la yaṅ kun nas ñon moṅs pa
med pa daṅ | bya ba la phyin ci ma log pa daṅ | rtsom pa’i dbaṅ du byas (5) nas pha rol
tu phyin pa drug rnam par gźag go ||

sems can don la rab brtson pa || gtoṅ daṅ mi gnod bzod pas byed || gnas daṅ grol ba gźir bcas
pas || raṅ don rnam pa thams cad spyod ||

ces bya ba ni gñis pa ste | byaṅ chub sems dpa’ sems can gyi don (6) rnams la yaṅ dag par rab
tu brtson pa ni pha rol tu phyin pa gsum po sbyin pa daṅ | tshul khrims daṅ | bzod pa dag
gis go rims bźin du gtoṅ ba daṅ | mi gnod pa daṅ | gnod pa byed pa bzod pas sems can gyi
don byed do || gsum gyis ni sems gnas pa daṅ | rnam (7) bar grol ba gźi daṅ bcas pas raṅ
gi don rnam pa thams cad spyod de | brtson ’grus la brten nas go rims bźin du bsam gtan daṅ
| śes rab dag gis sems mñam par ma bźag pa mñam par ’jog pa’i phyir daṅ | mñam par bźag
pa rnam par grol ba’i phyir ro || de (196b1) ltar na gźan gyi don daṅ raṅ gi don las brtsams
te pha rol tu phyin pa drug go ||

mi phoṅs pa daṅ rnam par mi ’tshe daṅ || rnam ’tshe bzod daṅ bya bas mi skyo daṅ || dga’ byed
legs par brjod pa de yi phyir || gźan gyi don ni raṅ gi don yin no ||

źes bya ba ni gsum pa yin te | byaṅ (2) chub sems dpa’i gźan gyi don mtha’ dag ni sbyin pa la
sogs pas go rims bźin du gźan dag la yo byad kyis mi phoṅs pa daṅ | rnam par mi ’tshe ba
daṅ | rnam par ’tshe ba bzod pa daṅ | grogs bya ba la skyo ba med pa daṅ | rdzu ’phrul la
sogs pa’i mthus dga’ bar byed pa daṅ | (3) the tshom gcod pa’i sgo nas legs par brjod pa
dag gis ’gyur ro || de’i phyir na gźan gyi don ni byaṅ chub sems dpa’ raṅ gi don du ’gyur
te | gźan gyi don ni raṅ gi don yin pa’i phyir daṅ | byaṅ chub chen po ’thob pa’i phyir ro
|| de ltar na raṅ daṅ gźan gyi don mtha’ dag gi (4) skabs kyis pha rol tu phyin pa drug go
||

loṅs spyod mṅon par mi dga’ daṅ || rab gus gñis la mi skyo daṅ || rnal ’byor rnam par mi rtog
pa || theg chen mtha’ dag ’dir zad do ||

źes bya ba ni bźi pa ste || sbyin pas ni byaṅ chub sems dpa’ loṅs spyod rnams la mi lta ba’i
(5) phyir mṅon par mi dga’o || tshul khrims yaṅ dag par blaṅs pas ni byaṅ chub sems dpa’
bslab pa dag la śin tu gus pa ñid do || bzod pa daṅ brtson ’grus kyis ni go rims bźin du sems
can daṅ sems can ma yin pas byas pa’i sdug bsṅal daṅ | dge ba la rab tu sbyor ba daṅ (6)
gñis la skyo ba med do || bsam gtan daṅ śes rab dag gis ni źi gnas daṅ lhag mthoṅ gis bsdus
pa’i rnal ’byor rnam par mi rtog pa ste | theg pa chen po mtha’ dag ni ’di tsam du zad
do || de’i phyir theg pa chen po kun bsdus pa’i dbaṅ du byas nas pha rol tu phyin pa drug
go ||

(7) yul rnams la ni ma chags lam || de thob rnam g-yeṅ sdom pa’i lam || sems can mi gtoṅ ’phel
ba daṅ || sgrib pa rnam par sbyoṅ ba’i gźan ||

źes bya ba ni lṅa pa’o || de la sbyin pa ni yul rnams la ma chags pa’i lam yin te | gtoṅ ba
la goms pas de la chags (197a1) pa daṅ bral ba’i phyir ro || tshul khrims ni de thob pa’i
rnam par g-yeṅ ba yaṅ dag par sdom pa rnams kyi lam yin te | dge sloṅ gi sdom pa la gnas pa
la yul thob par bya ba’i phyir | las kyi mtha’i rnam par g-yeṅ ba thams cad mi ’byuṅ ba’i
phyir ro | (2) bzod pa ni sems can mi gtoṅ ba’i lam ste | gnod pa byed pa thams cad kyi
sdug bsṅal gyis yid mi ’byuṅ ba’i phyir ro || brtson ’grus ni dge ba ’phel ba’i lam ste |
brtson ’grus brtsams pa la de ’phel bar ’gyur ba’i phyir ro || bsam gtan daṅ śes rab ni (3)
sgrib pa rnam par sbyoṅ ba dag gi lam yin te | de gñis kyis ñon maṅs pa daṅ | śes bya’i
sgrib pa rnam par sbyoṅ ba’i phyir ro || lam źes bya ba ni thabs te | de ltar na lam gyi rnam
ba thams cad kyi dbaṅ du byas nas pha rol tu phyin pa drug go ||

bslab gsum dbaṅ du mdzad nas (4) ni || rgyal bas pha rol phyin pa drug || yaṅ dag bśad de daṅ
po gsum || tha ma gñis kyis rnam pa gñis || gcig ni gsum car la yaṅ gtogs ||

źes bya ba ni drug pa’o || de la lhag pa’i tshul khrims kyi bslab pa ni pha rol tu phyin pa
daṅ po gsum ste | tshogs daṅ (5) bcas pa daṅ ’khor daṅ bcas pa gzuṅ ba’i phyir ro || sbyin
pas loṅs spyod la mi ltan tshul khrims yaṅ dag par len to || yaṅ dag par blaṅs pa ni bzod
pas gśe ba la slar mi gśe ba la sogs pas sruṅ ṅo || rnam pa gñis źes bya ba ni | lhag pa’i
sems daṅ | lhag pa’i (6) śes rab kyi bslab pa’o || de ni tha ma gñis kyis bsdus te | bsam
gtan daṅ | śes rab daṅ go rims bźin no || gcig pu brtson ’grus kyi pha rol tu phyin pa ni
bslab pa gsum car du yaṅ gtogs te | brtson ’grus ni thams cad kyi grogs su gyur pa’i phyir
ro || mtshan ñid (7) rnam par dbye ba’i tshigs su bcad pa drug ste |

sbyin pa mi mthun phyogs ñams daṅ || rnam par mi rtog ye śes ldan || ’dod pa thams cad yoṅs
rdzogs byed || sems can rnam smin byed rnam gsum ||

byaṅ chub sems dpa’ rnams kyi sbyin pa’i mtshan ñid ni rnam pa bźi ste | ser sna (197b1) spaṅs
pa’i phyir mi mthun pa’i phyogs ñams pa daṅ | chos bdag med pa rtogs pa daṅ ldan pa’i phyir
| rnam par mir tog pa’i ye śes daṅ ldan pa daṅ | gaṅ ci ’dod pa de la de sbyin pa’i phyir
|| ’dod pa thams cad yoṅs su rdzogs par byed pa daṅ | sbyin pas bsdus nas theg pa gsum
(2) la skal ba ji lta ba bźin du sbyor ba’i phyir sems can yoṅs su smin par byed pa rnam
pa gsum mo ||

tshul khrims mi mthun phyogs ñams daṅ || rnam par mi rtog ye śes ldan || ’dod pa thams cad yoṅs
rdzogs byed || sems can rnam smin byed rnam gsum ||

bzod pa mi mthun (3) phyogs ñams daṅ || rnam par mi rtog ye śes ldan || ’dod pa thams cad yoṅs
rdzogs byed || sems can rnam smin byed rnam gsum ||

brtson ’grus mi mthun phyogs ñams daṅ || rnam par mi rtog ye śes ldan || ’dod pa thams cad yoṅs
rdzogs byed || sems can (4) rnam smin byed rnam gsum ||

bsam gtan mi mthun phyogs ñams daṅ || rnam par mi rtog ye śes ldan || ’dod pa thams cad yoṅs
rdzogs byed || sems can rnam smin byed rnam gsum ||

śes rab mi mthun phyogs ñams daṅ || rnam par mi rtog ye śes ldan || ’dod (5) pa thams cad yoṅs
rdzogs byed || sems can rnam smin byed rnam gsum ||

sbyin pa’i mtshan ñid rnam pa bźi ji lta bar tshul khrims la sogs pa ’di dag gis yaṅ de daṅ
’dra bar rig par bya’o || ’di dag gi mi mthun pa’i phyogs ni ’chal pa’i tshul khrims daṅ |
khro ba daṅ | le (6) lo daṅ | rnam par g-yeṅ ba daṅ | ’chal ba’i śes rab ste go rims bźin
no || ’dod pa thams cad yoṅs su rdzogs par byed pa ñid ni tshul khrims la segs pas gźan dag
la lus daṅ | ṅag thams cad yaṅ dag par sdom pa daṅ | gnod par byed pa la bzod pa daṅ |
(7) grogs daṅ | yid la ’thad pa daṅ | the tshom gcod pas ’dod pa yoṅs su rdzogs par byed pa’i
phyir ro || sems can yoṅs su smin par byed pa ñid ni | tshul khrims la sogs pas mgu bar
byas te | theg pa gsum la yoṅs su smin par byed pa’i phyir ro || go rims rnam par (198a1)
dbye ba’i tshigs su bcad pa ||

sṅa ma la brten phyi ma ste || dman daṅ mchog tu gnas phyir daṅ || rags pa daṅ ni phra ba’i
phyir || de dag rim par bstan pa yin ||

rgyu gsum gyis sbyin pa la sogs pa de dag rim par bstan te | sṅa ma la brten nas phyi ma skye
ba’i (2) phyir ni loṅs spyod la mi lta ba’i tshul khrims yaṅ dag par len to || tshul khrims
daṅ ldan na bzod par ’gyur ro || bzod pa daṅ ldan na brtson ’grus rtsom mo || brtson ’grus
brtsams na tiṅ ṅe ’dzin skyed par byed do || sems mñam par bźag na yaṅ dag pa ji lta
ba bźin du rab tu śes (3) so || sṅa ma dman la phyi ma mchog tu gnas pa’i phyir ni sbyin pa
ni dman la | tshul khrims ni mchog yin pa nas | de bźin du bsam gtan ni dman la | śes rab
ni mchog yin pa’i bar du yin no || sṅa ma ni rags la phyi ma ni phra ba’i phyir ni sbyin
pa ni ’jug sla ba’i phyir daṅ | bya sla (4) ba’i phyir rags la | tshul khrims ni de bas ches
’jug dka’ ba’i phyir daṅ | ches bya dka’ ba’i phyir phra ba nas | de bźin du bsam gtan
ni rags la | śes rab ni phra ba’i bar du yin no || ṅes pa’i tshig rnam par dbye ba’i tshigs
su bcad pa |

dbul ba ’dor bar byed (5) pha daṅ || bsil ba ’thob daṅ khro bzod daṅ || mchog sbyor ba daṅ yid
’dzin daṅ || don dam śes pa’i phyir bśad do ||

dbul ba ’dor bar byed pas na sbyin pa’o || bsil ba ’thob par byed pas na tshul khrims te | de
daṅ ldan pa la yul gyi mtshan ma’i ñon moṅs pa’i (6) yoṅs su gduṅ ba med pa’i phyir ro ||
khro ba bzod pa źes bya ba ni bzod pa ste | des khro ba bzod pa’i phyir ro || mchog daṅ
sbyor bar byed pas na brtson ’grus te | dge ba’i chos la sbyor ba’i phyir ro || yid naṅ du
’dzin par byed pas na bsam gtan no || ’dis ni don dam pa śes (7) pas na śes rab bo || sgom
pa rnam par dbye ba’i tshigs su bcad pa |

thams cad sgom pa dṅos po daṅ || de bźin yid la byed pa daṅ || bsam pa daṅ ni thabs dag daṅ
|| dbaṅ ’byor ñid la brten par brjod ||

pha rol tu phyin pa sgom pa ni dṅos po la brten pa nas dbaṅ (198b1) ’byor ba ñid la brten pa’i
bar rnam pa lṅa yin no || de la dṅos po la brten pa yaṅ rnam pa bźi ste | rgyu la brten
pa ni rigs kyi stobs kyis pha rol tu phyin pa rnams la sgrub pa goms pa gaṅ yin pa’o || rnam
par smin pa la brten pa ni lus phun sum tshogs pa’i stobs kyis gaṅ yin pa’o || (2) smon
lam la brten pa ni sṅon gyi smon lam gyi stobs kyis gaṅ yin pa’o || so sor rtog pa’i stobs
la brten pa ni | śes rab kyi stobs kyis pha rol tu phyin pa rnams la sgrub pa goms pa gaṅ
yin pa’o || pha rol tu phyin pa sgom pa yid la byed pa la brten pa yaṅ rnam pa bźi ste
| mos (3) pa yid la byed pa ni pha rol tu phyin pa daṅ ldan pa’i mdo sde thams cad la mos
pa yin no || ro myaṅ ba yid la byed pa ni | pha rol tu phyin pa thob pa dag la yon tan du
lta ba’i tshul gyis ro myoṅ bar byed pa yin no || rjes su yi raṅ ba yid la byed pa ni | ’jig
rten gyi khams thams cad na sems (4) can thams cad kyi sbyin pa la sogs pa la rjes su yi
raṅ ba yin no || mṅon par dga’ ba yid la byed pa ni | bdag ñid daṅ sems can thams cad kyi
pha rol tu phyin pa’i khyad par ma ’oṅs pa la mṅon par dga’ ba yin no || pha rol tu phyin
pa bsgom pa bsam pa la brten pa ni rnam pa drug (5) ste | ṅoms mi śes pa’i bsam pa daṅ |
rgya chen po’i bsam pa daṅ | dga’ ba’i bsam pa daṅ | phan pa’i bsam pa daṅ | ma gos pa’i
bsam pa daṅ | dge ba’i bsam pa’o || de la byaṅ chub sems dpa’i sbyin pa la ṅoms mi śes pa’i
bsam pa ni | byaṅ chub sems (6) dpa’ sems can gcig la yaṅ skad cig ma gcig la ’jig rten
gyi khams gaṅ g’a’i kluṅ gi bye ma sñed rin po che sna bdun gyis bkaṅ ba daṅ | lus gaṅ g’a’i
kluṅ gi bye ma sñed sbyin par byed ciṅ | de bźin du bskal pa gaṅ g’a’i kluṅ gi bye ma sñed
du skad cig ma re re la sbyin par byed la | (7) sems can gcig la ji lta ba de bźin du
| bla na med pa yaṅ dag par rdzogs pa’i byaṅ chub tu yoṅs su smin par bya ba’i sems can gyi
khams ji sñed pa de dag la rnam graṅs ’dis sbyin par byed kyaṅ byaṅ chub sems dpa’ sbyin
pa’i bsam pa la ṅoms pa med pa ñid gaṅ yin pa ste | bsam (199a1) pa de lta bu gaṅ yin pa
de ni byaṅ chub sems dpa’i sbyin pa la ṅoms mi śes pa’i bsam pa yin no || byaṅ chub sems dpa’i
sbyin pa brgyud pa de lta bu yaṅ skad cig tsam yaṅ ñams par mi byed ciṅ byaṅ chub kyi
sñiṅ po la ’dug gi bar du rgyun gcod par mi byed de | bsam (2) pa de lta bu gaṅ yin pa de
ni byaṅ chub sems dpa’i sbyin pa la rgya chen po’i bsam pa yin no || sems can de dag de ltar
sbyin pas rjes su ’dzin pa ni | byaṅ chub sems dpa’ ches dga’ bar ’gyur gyi | sbyin pa
des rjes su bzuṅ ba’i sems can de dag ni de lta ma yin te | bsam (3) pa de lta bu gaṅ yin
pa de ni byaṅ chub sems dpa’i sbyin pa la dga’ ba’i bsam pa yin no || byaṅ chub sems dpa’
sems can gaṅ dag la de ltar sbyin pas phan ’dogs pa’i sems can de dag bdag ñid la ches phan
’dogs pa yin par yaṅ dag par rjes su lta bltar bdag ñid ni ma yin te | (4) de dag ni bla
na med pa yaṅ dag par rdzogs pa’i byaṅ chub ñe bar ston pa’i phyir ro || bsam pa de lta
bu gaṅ yin pa de ni byaṅ chub sems dpa’i sbyin pa la phan pa’i bsam pa yin no || byaṅ chub
sems dpa’ sems can rnams las de ltar sbyin pa las byuṅ pa’i bsod nams rgya chen (5) po mṅon
par ’dus byas kyaṅ lan daṅ rnam par smin pa don du gñer ba yaṅ ma yin te | bsam pa de lta
bu gaṅ yin pa de ni byaṅ chub sems dpa’i sbyin pa’i pha rol tu phyin pa bsgom pa la ma
gos pa’i bsam pa yin no || byaṅ chub sems dpa’ sbyin pa’i phuṅ po de ltar rgya che ba’i rnam
par smin (6) pa gaṅ yin pa de yaṅ sems can rnams kho na la ’dor gyi | bdag ñid la ni ma
yin źiṅ | sems can thams cad daṅ thun moṅ du byas nas bla na med pa yaṅ dag par rdzogs pa’i
byaṅ chub tu yaṅ yoṅs su sṅo bar byed de || bsam pa de lta bu gaṅ yin pa de ni byaṅ chub
sems (7) dpa’i sbyin pa’i pha rol tu phyin pa bsgom pa la dge ba’i bsam pa yin no || de
la byaṅ chub sems dpa’i tshul khrims kyi pha rol tu phyin pa bsgom pa nas | śes rab kyi pha
rol tu phyin pa bsgom pa’i bar la ṅoms mi śes pa’i bsam pa ni byaṅ chub sems dpa’ lus gaṅ
g’a’i kluṅ gi bye (199b1) ma sñed kyis tshe’i chad bskal pa gaṅ g’a’i kluṅ gi bye ma sñed
du rtag par yo byad thams cad kyis phoṅs bźin du | stoṅ gsum gyi stoṅ chen po’i ’jig rten
gyi khams me mar mur gyis rab tu gaṅ bar spyod lam rnam pa bźi byed ciṅ | tshul khrims kyi
pha rol tu phyin pa’i skad cig ma gcig (2) nas | śes rab kyi pha rol tu phyin pa’i skad
cig ma gcig gi bar sgom par byed ciṅ | rnam graṅs des gaṅ gis bla na med pa yaṅ dag par rdzogs
pa’i byaṅ chub mṅon par rdzogs par ’tshaṅ rgya bar ’gyur ba’i tshul khrims kyi phuṅ
po ji sñed pa nas śes rab kyi phuṅ po ji sñed pa’i bar gyi (3) tshul khrims kyi phuṅ po nas
śes rab kyi phuṅ po’i bar de sgom par byed kyaṅ byaṅ chub sems dpa’ tshul khrims kyi pha
rol tu phyin pa bsgom pa’i bsam pa nas | śes rab kyi pha rol tu phyin pa bsgom pa’i bsam
pa’i bar la ṅoms pa med pa ñid gaṅ yin pa ste | bsam pa de lta bu gaṅ yin (4) pa de ni byaṅ
chub sems dpa’i tshul khrims kyi pha rol tu phyin pa bsgom pa la ṅoms mi śes pa’i bsam pa
nas | śes rab kyi pha rol tu phyin bsgom pa la ṅoms mi śes pa’i bsam ba’i bar yin no ||
’di ltar byaṅ chub sems dpa’ tshul khrims kyi pha rol tu phyin pa bsgom pa brgyud pa (5) nas
| śes rab kyi pha rol tu phyin pa bsgom pa brgyud pa’i bar de mi gtoṅ źiṅ byaṅ chub kyi
sñiṅ po la ’dug gi bar du rgyud gcod par mi byed do || bsam pa de lta bu gaṅ yin pa de ni
byaṅ chub sems dpa’i tshul khrims kyi pha rol tu phyin pa bsgom pa nas | śes rab kyi pha
rol tu phyin pa bsgom (6) pa’i bar la rgya chen po’i bsam pa yin no || tshul khrims kyi pha
rol tu phyin pa bsgom pa nas || śes rab kyi pha rol tu phyin pa bsgom pa’i bar des sems
can rnams rjes su ’dzin pa na | byaṅ chub sems dpa’ ches dga’ bar ’gyur gyi | rjes su bzuṅ
ba’i sems can de dag ni (7) de lta ma yin te | bsam pa de lta bu gaṅ yin pa de ni byaṅ chub
sems dpa’i tshul khrims kyi pha rol tu phyin pa bsgom pa nas | śes rab kyi pha rol tu phyin
pa bsgom pa’i bar dag la dga’ ba’i bsam pa yin no || byaṅ chub sems dpa’ sems can gaṅ
dag la de ltar tshul khrims (200a1) kyi pha rol tu phyin pa bsgom pa nas | śes rab kyi pha
rol tu phyin pa bsgom pa’i bar gyis phan ’dogs pa’i sems can de dag bdag ñid la ches phan
’dogs pa yin par yaṅ dag par rjes su lta ba ltar bdag ñid la ni ma yin to | de dag ni bla
na med pa yaṅ dag (2) par rdzogs pa’i byaṅ chub ñe bar rton pa’i phyir ro || bsam pa de
lta bu gaṅ yin pa de ni byaṅ chub sems dpa’i tshul khrims kyi pha rol tu phyin pa bsgom pa
nas | śes rab kyi pha rol tu phyin pa bsgom pa’i bar gyis phan pa’i bsam pa yin no || byaṅ
chub sems dpa’ de ltar tshul (3) khrims kyi pha rol tu phyin pa las byuṅ ba nas | śes rab
kyi pha rol tu phyin pa las byuṅ ba’i bar gyi bsod nams rgya chen po mṅon par ’dus byas
kyaṅ lan daṅ rnam par smin pa don du gñer ba yaṅ ma yin te || bsam pa de lta bu gaṅ yin pa
de ni | byaṅ chub sems dpa’i tshul khrims kyi pha rol (4) tu phyin pa bsgom pa nas | śes
rab kyi pha rol tu phyin pa bsgom pa’i bar la ma gos pa’i bsam pa yin no || byaṅ chub sems
dpa’ de ltar tshul khrims kyi pha rol tu phyin pa bsgoms pa las byuṅ ba nas | śes rab kyi
pha rol tu phyin pa bsgoms ba las byuṅ ba’i bar gyi bsod nams kyi phuṅ po (5) de lta bu’i
rnam par smin pa gaṅ yin pa de yaṅ sems can rnams kho na la ’dar gyi | bdag ñid la ni ma
yin źiṅ | sems can thams cad daṅ thun moṅ du byas nas | bla na med pa yaṅ dag par rdzogs pa’i
byaṅ chub tu yaṅ yoṅs su sṅo bar byed da | bsam pa de lta bu gaṅ yin pa de (6) ni byaṅ
chub sems dpa’i tshul khrims kyi pha rol tu phyin pa bsgom pa nas | śes rab kyi pha rol tu
phyin pa bsgom pa’i bar la dge ba’i bsam pa yin no || pha rol tu phyin pa bsgom pa thabs
la brten pa ni rnam pa gsum ste | rnam par mi rtog pa’i ye śes kyis | ’khor gsum yoṅs (7)
su dag par so sor rtog pa’i phyir te | ’di ltar thabs de ni yid la byed pa thams cad mṅon
par ’grub par byed pa yin no || pha rol tu phyin pa bsgom pa dbaṅ ’byor pa ñid la brten pa
ni rnam pa gsum ste | sku la dbaṅ ’byor pa ñid daṅ | spyod pa la dbaṅ ’byor pa ñid daṅ |
ston pa la dbaṅ (200b1) ’byor ba ñid do || de la sku la dbaṅ ’byor ba ñid ni de bźin gśegs
pa’i sku gñis po ṅo bo ñid kyi sku daṅ | loṅs spyod rdzogs pa’i sku yin par blta bar bya’o
|| de la spyod pa la dbaṅ ’byor pa ñid ni | sprul pa’i sku yin par blta bar bya ste | des
ni sems can thams cad la (2) chos daṅ mthun pa’i spyod pa rnam pa thams cad ston par byed
do || ston pa la dbaṅ ’byor pa ñid ni | pha rol tu phyin pa drug po rnam pa thams cad ston
pa la thogs pa med pa yin no || rab tu dbye ba bsdu ba’i tshigs su bcad pa bcu gñis te
| sbyin pa la sogs pa so sor don drug tu rab tu (3) dbye ba’i phyir ro || don drug ni ṅo
bo ñid daṅ | rgyu daṅ | ’bras bu daṅ | las daṅ | ldan pa daṅ | ’jug pa’i don rnams so || de
la sbyin ba’i rab tu dbye ba la tshigs su bcad pa gñis te |

don rnams gtoṅ bar byed pa daṅ || rtsa ba sems pa la brten daṅ || lus (4) daṅ loṅs spyod phun
tshogs daṅ || gñis rjes ’dzin daṅ rdzogs byed daṅ ||

de yaṅ ser sna med ldan daṅ || chos daṅ zaṅ ziṅ mi ’jigs gtoṅ || sbyin pa de ’drar yoṅs śes
nas || mkhas pa yaṅ dag sgrub par byed ||

sbyin pa’i ṅo bo ñid ni len pa po rnams la don gtoṅ ba’o || (5) rgyu ni ma chags pa la sogs
pa daṅ lhan cig skyes pa’i sems pa’o || ’bras bu ni | lus phun sum tshogs pa tshe la sogs
pas bsdus pa daṅ | loṅs spyod phun sum tshogs pa ste | gnas lṅa’i mdo las ’byuṅ ba bźin no
|| las ni | raṅ daṅ gźan rjes su ’dzin pa daṅ | byaṅ chub (6) chen po’i tshogs yoṅs su rdzogs
par byed pa’o || ldan pa ni || ser sna med pa daṅ ste | ser sna med pa dag la yod do
|| ’jug pa ni chos daṅ zaṅ ziṅ daṅ mi ’jigs pa sbyin pa’i rab tu dbye bas so || tshul khrims
kyi rab tu dbye ba la tshigs su bcad pa gñis te |

yan lag (7) drug źi bsam pas zin || bde ’gro gnas pa sbyin byed daṅ || rten daṅ źi daṅ ’jigs
pa med || bsod nams tshogs daṅ ldan pa daṅ ||

brdar btags chos ñid thob pa ste || sdom pa gnas pa rnams la yod || tshul khrims de ’drar yoṅs
śes nas || mkhas pa (201a1) yaṅ dag sgrub par byed ||

yan lag drug ces bya ba ni ṅo bo ñid do || yan lag drug ni tshul khrims daṅ ldan par gnas pa
nas bslab pa’i gźi rnams la yaṅ dag par blaṅs te | slob pa źes bya ba’i bar yin no | źi ba’i
bsam pas zin pa źes bya ba ni rgyu (2) ste | mya ṅan las ’das pa’i bsam pas yaṅ dag par
len pa’i phyir ro || bde ’gro gnas pa sbyin byed daṅ || źes bya ba ni ’bras bu ste | tshul
khrims kyis bde ’gror ’gro ba’i phyir daṅ | ’gyod pa med pa la sogs pa’i rim gyis sems
gnas pa thob pa’i phyir ro || rten daṅ źi daṅ (3) ’jigs pa med || ces bya ba ni las te | tshul
khrims ni yon tan thams cad kyi rten yin no || ñon moṅs pa’i yoṅs su gduṅ ba źi bas źi
ba’o || srog gcod pa la sogs pa’i rkyen can gyi rten ’jigs pa daṅ | kha na ma tho pa daṅ
| kho na rnams mi ’byuṅ ba’i phyir ’jigs pa med (4) pa’o || bsod nams tshogs daṅ ldan pa
daṅ || źes bya ba ni ldan pa ste | dus thams cad du lus daṅ ṅag daṅ yid kyi las yaṅ dag par
kun tu spyod pa’i phyir ro || brdar btags chos ñid thob pa ste || sdom la gnas pa rnams
la yod || ces bya ba ni ’jug pa ste | de la brdar (5) btags pas thob pa ni so sor thar pa’i
sdom pas bsdus pa’o || chos ñid kyis thob pa ni bsam gtan daṅ | zag pa med pa’i sdom pas
bsdus pa’o || de ni ’di’i rab tu dbye bas ’jug pa ste | rab tu dbye ba rnam pa gsum gyis
’jug pa’i phyir ro || sdom la gnas pa rnams la (6) yod || ces bya ba ni rten gyis ’jug pa’o
|| bzod pa rab tu dbye ba la tshigs su bcad pa gñis te |

mi mjed ji mi sñam śes daṅ || sñiṅ rjes chos la brten pa’i phyir || phan yon lṅar ni yaṅ dag
bśad || de ni gñis kyi don byed do ||

dka’ thub gtso daṅ kun tu ldan || (7) de la de ni rnam gsum ’dod || bzod pa de ’drar yoṅs śes
nas || mkhas pa yaṅ dag sgrub par byed ||

mi mjed ji mi sñam śes daṅ || źes bya ba ni bzod pa rnam pa gsum gyi ṅo bo ñid yin no || gnod
pa byed pa la mi mjed pa’i bzod pa ni mi mjed pa’i bzod pa ste | mi (201b1) ’thiṅ ba’i phyir
ro || sdug bsṅal la ji mi sñam pa’i bzod pa daṅ | chos la ṅes par rtog pa’i bzod pa yaṅ
go rims bźin no || sñiṅ rjes chos la brten pa’i phyir || źes bya ba ni rgyu ste | chos
la brten pa ni tshul khrims yaṅ dag par len pa daṅ | thos pa chub pa’o || (2) phan yon ldar
ni yaṅ dag bśad || ces bya ba ni ’bras bu ste | ji skad du | mdo las bzod pa la phan yon
rnam pa lṅa ste | kho na mi maṅ ba yin | dbye na mi maṅ ba yin | bde ba daṅ yid bde ba maṅ
ba yin | ’gyod pa med par ’chi ba’i dus byed pa yin | lus źig (3) nas kyaṅ bde ’gro mtho
ris kyi ’jig rten dag tu skye bar ’gyur ro źes gsuṅs pa lta bu’o || de ni gñis kyi don byed
de || źes bya ba ni mi mjed pa daṅ | ji mi sñam pa daṅ | śes pa źes bya ba’i dbaṅ du byas
pa’o || ’di ni las yin te |ji skad du | gaṅ źig pha rol (4) ’khrugs śes nas || bdag ñid
de la ñer źi ba || de ni bdag daṅ pha rol daṅ || gñis po dag gi don byed do || źes bśad pa
lta bu’o ||dka’ thub gtso daṅ kun tu ldan || źes bya ba ni ldan pa ste | ji skad du | bzod
pa ni dka’ thub kyi mchog go źes bśad (5) pa lta bu’o || de la de ni źes bya ba ni rten
gyis ’jug pa’o || rnam gsum ’dod ces bya ba ni || rab tu dbye bas ’jug pa ste || bzod pa
rnam pa gsum gyi rab tu dbye bas ji skad du sṅar bśad pa lta bu’o || brtson ’grus kyi rab
tu dbye ba la tshigs su bcad pa gñis te |

dge (6) la yaṅ dag spro ba daṅ || dad daṅ ’dun la brten pa daṅ || dran sogs yon tan ’phel byed
daṅ || kun nas ñon moṅs gñen po daṅ ||

ma chags la sogs yon tan ldan || de dag la ni de rnam bdun || brtson ’grus de ’drar yoṅs śes
nas || mkhas pa yaṅ dag sgrub (7) par byed ||

dge la yaṅ dag spro ba daṅ || źes bya ba ni ṅo bo ñid de | dge la źes bya ba ni de las gźan
pa’i bya ba la spro ba bsal ba’i phyir ro || yaṅ dag spro pa źes bya ba ni | gźan mu stegs
can gyi thar pa’i don du spro ba bsal ba’i phyir ro || dad daṅ ’dun la brten pa daṅ | źes
(202a1) bya ba ni rgyu ste | dad pa daṅ don du gñer ba ni brtson ’grus rtsom par byed do
|| dran sogs yon tan ’phel byed daṅ || źes bya ba ni ’bras bu ste | brtson ’grus brtsams pa
la dran pa daṅ tiṅ ṅe ’dzin la sogs pa’i yon tan ’byuṅ ba’i phyir ro || kun nas ñon moṅs
(2) gñen po daṅ || źes bya ba ni las te | ji skad du | brtson ’grus brtsams pa ni sdig pa
mi dge ba’i chos rnams daṅ ma ’dres par bde bar gnas so źes gsuṅs pa lta bu’o || ma chags
la sogs yon tan ldan || źes bya ba ni ldan pa’o || de dag la źes bya ba ni brtson ’grus (3)
brtsams pa dag la ste | de ni rten gyis ’jug pa’o || de rnam bdun źes bya ba ni rab tu
dbye bas ’jug pa ste | de yaṅ lhag pa’i tshul khrims la sogs pa’i bslab pa gsum la lus daṅ
sems kyi brtson ’grus rtag tu byed pa daṅ | gus par byed pa gaṅ yin pa’o || bsam gtan (4)
gyi dbye ba la tshigs su bcad pa gñis te |

sems ni naṅ du gnas pa daṅ || dran daṅ brtson ’grus la brten pa || bde bskyed par byed pa daṅ
|| mṅon śes gnas la dbaṅ bsgyur ba ||

chos rnams kyi ni gtso bo ste || de dag la yod de rnam gsum || bsam gtan de ’drar (5) yoṅs śes
nas || mkhas pa yaṅ dag sgrub par byed ||

sems ni naṅ du gnas pa daṅ || źes bya ba ni ṅo bo ñid do || dran daṅ brtson ’grus la brten pa
| źes bya ba ni rgyu ste | dmigs pa ma brjed na brtson ’grus la brten nas bsam gtan mṅon
par sgrub pa’i phyir ro || bde (6) ba skyed par byed pa daṅ || źes bya ba ni ’bras bu ste
| bsam gtan gyi ’bras bu ni gnod pa med par skye ba yin pa’i phyir ro || mṅon śes gnas la
dbaṅ bsgyur ba || źes bya ba ni las te | bsam gtan gyis mṅon par śes pa la dbaṅ bsgyur ba’i
phyir daṅ | ’phags (7) pa daṅ | lha daṅ | tshaṅs pa’i gnas la dbaṅ bsgyur ba’i phyir ro
|| chos rnams kyi ni gtso bo ste || źes bya ba ni gco bo daṅ ldan pa yin te | ji skad du
| chos thams cad kyi gtso bo ni tiṅ ṅe ’dzin to źes gsuṅs pa lta bu’o || de dag la yod ces
bya ba ni bsam gtan pa dag la (202b1) ste | ’di ni rten gyis ’jug pa’o || de rnam gsum źes
bya ba ni rtog pa daṅ bcas śiṅ | dpyod pa daṅ bcas pa daṅ | rtog pa med la dpyod pa tsam
daṅ | rtog pa yaṅ med dpyod pa yaṅ med pa’o || yaṅ dga’ ba daṅ ldan pa daṅ | sim pa daṅ ldan
pa daṅ | btaṅ sñoms daṅ (2) ldan pa ste | ’di ni rab tu dbye bas ’jug pa’o || śes rab
kyi dbye ba la tshigs su bcad pa gñis te |

śes bya yaṅ dag rab rnam ’byed || tiṅ ṅe ’dzin la brten pa daṅ || kun nas ñon moṅs śin tu grol
|| śes rab ’tsho ba legs bśad daṅ ||

chos rnams kyi ni mchog (3) yin te || de dag la yod de rnam gsum || śes rab de ’drar yoṅs śes
nas || mkhas pa yaṅ dag sgrub par byed ||

śes bya yaṅ dag rab rnam ’byed || ces bya ba ni ṅo bo ñid de || śes bya źes bya ba ni ’jig rten
pa’i bya ba yaṅ dag par rab tu rnam par ’byed pa bsal ba’i phyir ro || yaṅ dag (4) pa
źes bya ba ni log pa ma yin pa’o || tiṅ ṅe ’dzin la brten pa daṅ || źes bya ba ni rgyu ste
| ’di ltar sems mñam par gźag pas yaṅ dag pa ji lta ba bźin du rab tu śes so || kun nas ñon
moṅs śin tu grol || źes bya ba ni ’bras bu ste | ’jig rten pa daṅ | ’jig rten (5) las ’das
pa dman pa daṅ | ’jig rten las ’das pa chen po’i rab tu rnam par ’byed pa des ni kun nas
ñon moṅs pa las śin tu rnam par grol bar ’gyur ro || śes rab ’tsho ba legs bśad daṅ ||
źes bya ba ni śes rab kyis ’tsho ba daṅ | legs par bśad pa ni ’di’i las yin te | (6) des ni
śes rab kyis ’tsho ba rnams kyi naṅ na bla na med par ’tsho ba daṅ | chos yaṅ dag par ’chad
par yaṅ byed do || chos rnams kyi ni mchog yin te || źes bya ba ni mchog ñid daṅ ldan
pa ste | ji skad du | śes rab ni chos thams cad kyi mchog go źes gsuṅs pa lta bu’o || de (7)
dag la yod de rnam gsum | źes bya ba ni ’jug pa ste | śes rab can dag la yod pa’i phyir
ro || rab tu dbye ba rnam pa gsum gyis ’jug pa ni ’jig rten pa daṅ | ’jig rten las ’das pa
dman pa daṅ | ’jig rten las ’das pa chen po’o || sbyin pa la sogs pa so so’i (203a1) don
drug tu rab tu phye bas rab tu dbye ba bśad zin to | || | bsdu ba rnam par dbye ba’i tshigs
su bcad pa |

dkar po’i chos kun rnam par g-yeṅs pa daṅ || mñam par gźag daṅ gñis kar śes par bya || pha rol
phyin pa gñis daṅ ni || (2) gñis daṅ gñis kyis yoṅs su bsdus ||

dkar po’i chos kun ni sbyin pa la sogs pa’o || de la rnam par g-yeṅs pa ni pha rol tu phyin
pa daṅ po gñis kyis bsdus te | sbyin pa daṅ yaṅ dag par blaṅs pa’i tshul khrims dag ni mñam
par gźag pa ma yin pa’i phyir ro || mñam (3) par bźag pa ni phyi ma gñis kyis te | bsam
gtan daṅ | yaṅ dag pa ji lta ba bźin gyi śes rab dag ni mñam par gźag pa yin pa’i phyir ro
|| gñis ka ste mñam par gźag pa daṅ | mñam par ma gźag pa ni pha rol tu phyin pa gñis kyis
bsdus te | bzod pa (4) daṅ | brtson ’grus kyi pha rol tu phyin pa dag ni mñam par gźag pa
daṅ | mñam par ma gźag pa yin pa’i phyir ro || mi mthun pa’i phyogs rnam par dbye ba’i tshigs
su bcad pa drug ste |

byaṅ chub sems dpa’i sbyin pa ni || ma chags mi chags chags pa med || (5) chags pa ñid kyaṅ
ma yin te || ma chags mi chags chags pa med ||

chags pa rnam pa bdun ni | sbyin pa’i mi mthun pa’i phyogs yin te | loṅs spyod la chags pa daṅ
| bśol pa la chags pa daṅ | de tsam gyis chog par ’dzin pa la chags pa daṅ | len la re
(6) pa la chags pa daṅ | rnam par smin pa la chags pa daṅ | de’i mi mthun pa’i phyogs la chags
pa’i bag la ñal yaṅ dag par ma bcom pa’i phyir mi mthun pa’i phyogs la chags pa daṅ |
rnam par g-yeṅ ba la chags pa’o || rnam par g-yeṅ ba de yaṅ rnam pa gñis te | (7) yid la
byed pa’i rnam par g-yeṅ ba ni theg pa dman pa la dga’ ba’i phyir ro || rnam par rtog pa’i
rnam par g-yeṅ ba ni sbyin pa po daṅ | len pa po daṅ | sbyin par rnam par rtog pa’i phyir
ro || de bas na chags pa rnam pa bdun las grol ba’i phyir sbyin pa’i ma chags pa ñid lan
(203b1) bdun bśad do ||

byaṅ chub sems dpa’i tshul khrims ni || ma chags mi chags chags pa med || chags pa ñid kyaṅ
ma yin te || ma chags mi chags chags pa med ||

byaṅ chub sems dpa’i bzod pa ni || ma chags mi chags chags pa med || ma chags pa ñid kyaṅ ma
(2) yin te || ma chags mi chags chags pa med ||

byaṅ chub sems dpa’i brtson ’grus ni || ma chags mi chags chags pa med || chags pa ñid kyaṅ
ma yin te || ma chags mi chags chags pa med ||

byaṅ chub sems dpa’i bsam gtan ni || ma chags mi chags chags pa (3) med || chags pa ñid kyaṅ
ma yin te || ma chags mi chags chags pa med ||

byaṅ chub sems dpa’i śes rab ni || ma chags mi chags chags pa med || chags pa ñid kyaṅ ma yin
te || ma chags mi chags chags pa med ||

ji ltar sbyin pa la ma chags pa bśad pa ltar tshul (4) khrims nas śes rab kyi bar la yaṅ de
daṅ ’dra bar rig par bya’o || khyad par ni ’di yod de | loṅs spyod la chags pa’i skyin par
’chal ba’i tshul khrims la sogs pa la chags pa brjod par bya’o || mi mthun pa’i phyogs la
chags pa ni de’i mi mthun pa’i phyogs kyi bag la ñal (5) yaṅ dag par ma bcom pa’i phyir ro
|| rnam par rtog pa’i rnam par g-yeṅ ba ni ci rigs par ’khor gsum du rnam par rtog pa’i
phyir ro || yon tan rnam par dbye ba’i tshigs su bcad pa ñi śu rtsa gsum ste ||

saṅs rgyas sras rnams sloṅ daṅ phrad na raṅ gi srog kyaṅ rtag tu gtoṅ || (6) sñiṅ rjes gźan
las lan kyaṅ mi re ’dod pa’i ’bras bu don mi gñer || sbyin pa de ñid kyis kyaṅ skye bo thams
cad byaṅ chub gsum la bkod || sbyin pa ye śes kyis yoṅs zin pas ’jig rten dag na mi zad
gźag |

ces bya ba’i tshig gi don ni go bar sla’o ||

rgyal ba’i sras (7) rnams sdom daṅ brtson pa’i raṅ bźin tshul khrims gsum rtag blaṅs || mtho
ris mṅon par mi ’dod yaṅ dag thob kyaṅ de la chags mi bskyed || tshul khrims de ñid kyis
kyaṅ skye bo thams cad byaṅ chub gsum la bkod || tshul khrims ye śes kyis yoṅs zin pas ’jig
(204a1) rten dag na mi zad gźag ||

ces bya ba la tshul khrims rnam pa gsum ni sdom pa’i tshul khrims daṅ | dge ba’i chos sdud pa’i
tshul khrims daṅ | sems can don byed pa’i tshul khrims te | ’di rnams las gcig ni sdom
pa’i raṅ bźin yin no || (2) gñis ni brtson pa’i raṅ bźin yin no ||

saṅs rgyas sras rnams śin tu bya dka’ de bźin mi yi gnod kun bzod || mtho ris gñer daṅ mi nus
pas min ’jigs pas ma yin phan ltas min || bzod pa bla na med pas skye bo thams cad byaṅ
chub gsum la bkod || bzod pa ye śes (3) kyis yoṅs zin pas ’jig rten dag na mi zad gźag ||

ces bya ba ni sdug bsṅal la ji mi sñam pa’i bzod pa daṅ | gnod pa byed pa la mi mjed pa’i bzod
pa daṅ go rims bźin no ||

rgyal ba’i sras rnams go cha sbyor ba’i bdag ñid brtson ’grus dpe med byas || raṅ daṅ gźan gyi
ñon (4) moṅs tshogs gźom byaṅ chub dam pa ’thob par byed || brtson ’grus de ñid kyis kyaṅ
skye bo thams cad byaṅ chub gsum la bkod || brtson ’grus ye śes kyis yoṅs zin pas ’jig
rten dag na mi zad gźag ||

ces bya ba ni go cha’i brtson ’grus daṅ sbyor ba’i brtson ’grus yin no ||

(5) rgyal ba’i sras rnams tiṅ ’dzin maṅ ldan bsam gtan rnam pa thams cad bsgrubs || bsam gtan
bde ba phul gyis gnas śiṅ sñiṅ rjes skye ba dman la brten || bsam gtan de ñid kyis kyaṅ
skye bo thams cad byaṅ chub gsum la bkod || bsam gtan ye śes kyis yoṅs zin pas (6) ’jig rten
dag na mi zad gźag ||

ces bya ba la | tiṅ ṅe ’dzin maṅ po daṅ ldan pa źes bya ba ni | byaṅ chub sems dpa’i tiṅ ṅe
’dzin mtha’ yas pas bsdus pa’o ||

rgyal ba’i sras rnams de ñid śes bya gaṅ yin mtha’ dag rnam kun śes || mya ṅan ’das pa’aṅ blo
yis (7) chags rab ma bskyed ’khor bar smos ci dgos || ye śes de ñid kyis kyaṅ skye bo thams
cad byaṅ chub gsum la bkod || ye śes sems can yoṅs su bzuṅ bas ’jig rten dag na mi zad
gźag ||

ces bya ba la de ñid ces bya ba ni don dam pas bsdus pa’i spyi’i mtshan ñid gaṅ zag daṅ | chos
la (204b1) bdag med pa’o || śes bya gaṅ yin pa mtha’ dag rnam pa kun tu źes bya ba ni raṅ
gi brda la sogs pa’i mtshan ñid kyi dbye ba mtha’ yas pas tha dad pa’i śes bya gźan gaṅ
yin pa de yin no || sbyin pa la sogs pa rnams ni rnam par mi rtog pa’i ye śes kyis yoṅs su
zin pas mi zad pa ñid (2) de | phuṅ po’i lhag ma med pa’i mya ṅan las ’das pa na yaṅ de
mi zad pa’i phyir ro || ye śes ni sems can yoṅs su bzuṅ bas mi zad pa ñid de | sñiṅ rjes sems
can rnams yoṅs su mi gtoṅ ba’i phyir ro || tshigs su bcad pa drug po ’di rnams kyi bsdus
pa’i don ni tshigs su (3) bcad pa bdun pa ||

rgya che ba daṅ zaṅ ziṅ med || don che ba daṅ mi zad pa || sbyin la sogs pa thams cad kyi ||
yon tan gźir ni śes par bya ||

źes bya bas bstan te | de la rtsa ba daṅ pos ni sbyin pa la sogs pa’i rgya che ba ñid yoṅs su
bstan to || gñis pas ni zaṅ ziṅ (4) med pa ñid do || gsum pas ni don chen po ñid de || sems
can gyi don chen po sgrub pa’i phyir ro || bźi pas ni mi zad pa ñid de | de ltar na tshigs
su bcad pa de dag gis de rnams kyi yon tan bźir rig par bya’o ||

sloṅ ba mthoṅ rdzogs dga’ ba daṅ || mi dga’ ba daṅ smon (5) pa yaṅ || sbyin pa po ni brtser
ldan pas || lhag par ldan pas rtag zil gnon ||

sloṅ ba po’i skye bo la sbyin pa po mthoṅ ba daṅ | de las ci ’dod pa thob pas yid la re ba yoṅs
su rdzogs pas dga’ ba gaṅ yin pa daṅ | ma mthoṅ ba daṅ | yoṅs su ma rdzogs pas (6) mi
dga’ ba daṅ | de mthoṅ ba daṅ | yid la re ba yoṅs su rdzogs par smon pa skye ba gaṅ yin pa
de ni byaṅ chub sems dpa’ la dus thams cad du sloṅ ba po mthoṅ ba daṅ | de’i yid la re ba
yoṅs su rdzogs pa daṅ | ma mthoṅ ba daṅ | yoṅs su ma rdzogs pas lhag par skye (7) ste | de’i
phyir sbyin pa po brtse ba daṅ ldan pas lhag par ldan pa’i sgo nas de dag thams cad zil
gyis gnon to ||

brtse bas sems can rnams la ni || srog daṅ loṅs spyod chuṅ ma dag || rtag gtoṅ śin tu dga’ byed
pa || de spaṅ ji ltar sruṅ mi ’gyur ||

de dag spoṅ ba (205a1) ni de spaṅ ba ste, | gźan gyi srog daṅ loṅs spyod daṅ chuṅ ma dag go
|| ’dis ni lus kyi ñes par spyod pa rnam pa gsum las ldog pa’i tshul khrims kyi yon tan ston
to ||

’phags pa mi lta sems sñoms śiṅ || mi ’jigs brtse phyir kun ster ba || gźan (2) la gnod par
byed pa yi || log pa’i tshig ni ji ltar smra ||

’dis ni brdzun du smra ba las log pa’i yon tan ston te | brdzun du smra ba ni bdag ñid kyi phyir
te | lus daṅ srog la lta bas sam | skye bo gźan gyi phyir te | skye bo mdza’ ba la byams
pas sam | ’jigs pas te | rgyal (3) po la sogs pas skrag pas sam || zaṅ ziṅ cuṅ zad tsam
gyi phyir te | rñed pa’i don du smra bar ’gyur graṅ na || byaṅ chub sems dpa’ ni raṅ gi
lus daṅ srog la mi lta ba daṅ | bdag ñid daṅ sñoms pa’i sems kyis sems can thams cad la sems
sñoms pa daṅ | ’jigs pa lṅa las yaṅ (4) dag par ’das pa’i phyir mi ’jigs pa daṅ | bdog
pa thams cad yoṅs su gtoṅ ba’i phyir | sloṅ ba po rnam pa thams cad ster ba yin na de rgyu
gaṅ gis brdzun du smra bar ’gyur |

sñoms par phan par ’dod pa brtse ba can || gźan gyi sdug bsṅal skye bas śin tu ’jigs || sems
(5) can gdul ba la ni legs brtson pa || dag gi ñes rnam gsum las śin tu riṅ ||

byaṅ chub sems dpa’ ni sems can thams cad la sñoms par phan par ’dod pa yin na | de ji ltar
gźan dag la bśes pa dbye ba’i phyir phra ma byed par ’gyur | gźan gyi sdug bsṅal (6) bsal
ba’i bsam pa can yin pa’i phyir brtse ba can gźan gyi sdug bsṅal skye bas śin tu ’jigs pa
yaṅ yin na | de ji ltar gźan dag la sdug bsṅal bskyed pa’i phyir | tshig rtsub mos smra bar
’gyur | sems can rnams gdul ba la yaṅ dag par rab tu brtson pa yaṅ yin na | (7) de ji ltar
tshig kyal pa smra bar ’gyur te | de lta bas na ’di ni ṅag gñis pa rnam pa gsum po phra
ma daṅ | tshig rtsub po daṅ | tshig kyal pa las śin tu riṅ ba yin no ||

thams cad gtoṅ ba sñiṅ rje can || rten ’byuṅ chos la rab mkhas pa || de ni yid kyi ñon moṅs
kun || ji lta bur (205b1) na daṅ du len ||

brnab sems daṅ | gnod sems daṅ | log par lta ba ste go rims bźin no || ’di ni ’chal ba’i tshul
khrims kyi gñen po’i chos kyi khyad par daṅ ldan pa’i phyir | byaṅ chub sems dpa’ rnams
kyi tshul khrims rnam par dag pa’i yon tan yin par rig par bya’o ||

brtse (2) ldan gaṅ tshe gnod pa byed pa daṅ || gźan la phan pa’i sdug bsṅal la rtag tu || phan
pa’i ’du śes dga’ ba rñed gur pa || de yis gaṅ la ci źig bzod par bya ||

gnod pa byed pa la bzod pa bya dgos pa yin na | byaṅ chub sems dpa’ ni de la phan pa’i ’du śes
’thob ste | (3) bzod pa’i tshogs kyi rgyu mtshan yin pa’i phyir ro || sdug bsṅal la yaṅ
bzod pa bya dgos pa yin na | byaṅ chub sems dpa’ ni gźan la phan pa’i rgyur gyur pa’i sdug
bsṅal de la yaṅ rtag tu dga’ ba ’thob pa na gaṅ la gnod pa byed pa’i ’du śes kyaṅ mi ’byuṅ
| sdug bsṅal gyi (4) ’du śes kyaṅ mi ’byuṅ ba des gaṅ la ci źig bzod par bya ||

gźan la gźan gyi ’du śes bral ba daṅ || bdag pas ches lhag gźan la rtag byams daṅ || dka’ ba
spyod phyir brtse ba daṅ bcas la || brtson ’grus dka’ ba min la śin tu dka’ ||

brtse ba daṅ bcas pa ni | (5) byaṅ chub sems dpa’ ste | brtse ba daṅ bcas pa de la ni gźan gyi
don du dka’ ba spyod pa’i brtson ’grus gaṅ yin pa de dka’ ba yaṅ ma yin la | śin tu dka’
ba yaṅ yin no || ji ltar dka’ ba ma yin źe na | gźan la gźan gyi ’du śes daṅ bral ba’i phyir
daṅ | rtag tu (6) bdag pas ches lhag par gźan dag la byams pa’i phyir ro || ji ltar śin
tu dka’ ba yin źe na | de ltar gźan gyi ’du śes daṅ bral ba daṅ | bdag pas che sa lhag
par byams pa’i brtson ’grus gaṅ yin pa de’o ||

gsum gyi bsam gtan bde ba chuṅ || bdag bde źen pa (7) yoṅs ñams ’gyur || zad ’gyur rmoṅs daṅ
bcas par ’dod || byaṅ chub sems dpa’i bzlog pa’o ||

’jig rten pa rnams kyi bsam gtan ni bde ba chuṅ ba’o || ñan thos daṅ | raṅ saṅs rgyas rnams
kyi ni bdag ñid bde ba’o || ’jig rten pa rnams kyi ni ’jig tshogs (206a1) la źen pa’o || ñan
thos daṅ | raṅ saṅs rgyas rnams kyi ni mya ṅan las ’das pa la źen pa’o || ’jig rten pa
rnams kyi ni yoṅs su ñams par ’gyur ba’o || ñan thos daṅ | raṅ saṅs rgyas rnams kyi ni zad
par ’gyur ba ste | phuṅ po’i lhag ma med (2) pa’i mya ṅan las ’das par de zad par ’gyur ba’i
phyir ro || thams cad kyi yaṅ ci rigs par ñon moṅs pa can daṅ | ñon moṅs pa can ma yin
pa’i rmoṅs pas rmoṅs pa daṅ bcas pa’o || byaṅ chub sems dpa’ rnams kyi bsam gtan ni bde ba
maṅ ba daṅ | bdag daṅ gźan bde ba (3) daṅ | ma źen pa daṅ | yoṅs su mi ñams pa daṅ | mi
zad pa daṅ | rmoṅs pa med pa yin no ||

ji ltar mtshan mo lag nom daṅ || khebs sgron de bźin śes pa gsum || sñiṅ rje can gyi śes pa
ni || ñi ma’i zer bźin mtshuṅs pa med ||

ji ltar mun khuṅ na lag nom dag gi (4) śes pa yul chuṅ ba daṅ | mṅon sum ma yin pa daṅ | mi
gsal ba ltar so so’i skye bo rnams kyi yaṅ de daṅ ’dra’o || ji ltar phug tu sgron mas śes
pa ñi tshe ba’i mṅon sum daṅ | śin tu dri ma med pa ma yin pa ltar ñan thos daṅ | raṅ saṅs
rgyas rnams kyi yaṅ de daṅ ’dra’o || (5) ji ltar ñi ma’i ’od zer dag gis śes pa kun nas mṅon
sum daṅ | śin tu dri ma med pa ltar byaṅ chub sems dpa’ rnams kyi yaṅ de daṅ ’dra ste
| de ñid kyi phyir de ni mtshuṅs pa med pa yin no ||

sbyin pa rten daṅ gźi daṅ ni || rgyu mtshan daṅ ni yoṅs bsṅo daṅ || rgyu daṅ ye (6) śes źiṅ
dag daṅ || gnas kyi sgo nas mchog tu ’dod ||

de la rten ni byaṅ chub sems dpa’o || gźi mchog ni zaṅ ziṅ sbyin pa’i ni naṅ gi dṅos po’o ||
mi ’jigs pa sbyin pa’i ni ṅan soṅ daṅ ’khor bas ’jigs pa dag la de dag gis mi ’jigs pa’o
|| chos sbyin pa’i (7) ni theg pa chen po’o || rgyu mtshan ni sñiṅ rje’o || yoṅs su bsṅo ba
ni gaṅ gis ’bras bu byaṅ chub chen po don du gñer ba’o || rgyu ni sṅon sbyin pa’i pha rol
tu phyin pa la goms pa’i bag chags so || ye śes ni gaṅ gis ’khor gsum yoṅs su dag pa’i sbyin
pa sbyin pa ste | sbyin pa (206b1) po daṅ sbyin bar bya ba daṅ | len pa po rnams su rnam
par mi rtog pa’i phyir ro || źiṅ ni rnam pa lṅa ste | sloṅ ba daṅ | sdug bsṅal ba daṅ
| rten med pa daṅ | ñes par spyad pa spyod pa daṅ | yon tan daṅ ldan pa’o || gźi ni phyi ma
phyi ma źiṅ dam pa yin no || de dag (2) med na lṅa pa’o || gaṅ la gnas nas sbyin pa’i gnas
ni rnam pa gsum ste | mos pa daṅ | yid la byed pa daṅ | tiṅ ṅe ’dzin to || mos pa ni |
ji skad du | sgom pa rnam par dbye ba las mos pa yid la byed pa bśad pa lta bu’o || yid la
byed pa ni ji skad du | de ñid (3) las ro myaṅ ba daṅ | rjes su yi raṅ ba daṅ | mṅon par
dga’ ba yid la byed pa bśad pa lta bu’o || tiṅ ṅe ’dzin ni nam mkha’ mdzod la sogs pa ste
| ji skad du de ñid las dbaṅ ’byor ba bśad pa lta bu’o || de ltar na rten la sogs pa mchog
gis sbyin pa mchog yin no || ’dir (4) ni gaṅ źes bstan pa yin par rig par bya ste | gaṅ daṅ
| gaṅ źig daṅ | gaṅ gis daṅ | gaṅ gi phyir daṅ | gaṅ las daṅ | gaṅ gis yoṅs su zin pa daṅ
| gaṅ la daṅ rnam pa ji sñed sbyin pa de ni sbyin pa yin no ||

tshul khrims rten daṅ gźi daṅ ni || rgyu mtshan daṅ ni (5) yoṅs bsṅo daṅ || rgyu daṅ ye śes
źiṅ dag daṅ || gnas kyi sgo nas mchog tu ’dod ||

bzod pa rten daṅ gźi daṅ ni || rgyu mtshan daṅ ni yoṅs bsṅo daṅ || rgyu daṅ ye śes źiṅ dag daṅ
|| gnas kyi sgo nas mchog tu ’dod ||

brtson ’grus rten daṅ gźi daṅ ni || rgyu (6) mtshan de ṅa ni yoṅs bsṅo daṅ || rgyu daṅ ye śes
źiṅ dag daṅ || gnas kyi sgo nas mchog tu ’dod ||

bsam gtan rten daṅ gźi daṅ ni || rgyu mtshan daṅ ni yoṅs bsṅo daṅ || rgyu daṅ ye śes źiṅ dag
daṅ || gnas kyi sgo nas mchog tu ’dod ||

śes rab rten daṅ gźi (7) daṅ ni || rgyu mtshan daṅ ni yoṅs bsṅo daṅ || rgyu daṅ ye śes źiṅ dag
daṅ || gnas kyi sgo nas mchog tu ’dod ||

tshul khrims kyi gźi mchog ni | byaṅ chub sems dpa’i sdom pa’o || bzod pa’i ni ṅan pa stobs
chuṅ ṅus gsod pa dag go || brtson ’grus kyi ni pha rol tu (207a1) phyin bsgom pa daṅ | de’i
mi mthun pa’i phyogs spaṅ ba’o || bsam gtan gyi ni byaṅ chub sems dpa’i tiṅ ṅe ’dzin rnams
so || śes rab kyi ni de bźin ñid do || tshul khrims la sogs pa thams cad kyi źiṅ ni theg
pa chen po’o || lhag ma ni sṅa ma (2) bźin du rig par bya’o ||

byaṅ chub sems dpa’i sbyin pa ni || sems can gcig bde bskal maṅ du || gnod pa byed kyaṅ dga’
’gyur na || de las bzlog pa smos ci dgos ||

gal te byaṅ chub sems dpa’ rnams kyi sbyin pa ni sems can gcig kho na bde bar ’gyur la | bdag
(3) la ni bskal pa maṅ por gnod pa byed du zin kyaṅ | ’on kyaṅ sñiṅ rje’i khyad par gyis
de dag de la dga’ bar ’gyur na | sems can yaṅ du ma źig la bde bar ’gyur la | bdag ñid la
yaṅ bskal pa maṅ por phan pa byed pa gaṅ yin pa lta smos kyaṅ ci dgos ||

lus can rnams (4) ni gaṅ phyir nor ’dod pa || brtan rnams de ñid lus can rnams la gtoṅ || skye
bo rnams ni lus phyir nor ’dod de || de ñid brtan rnams brgya phrag rnams su gtoṅ ||

de la phyed sṅa ma phyed phyi mas bśad do ||

gaṅ tshe lus ñid gtoṅ yaṅ yid sdug mi bsṅal ba || de tshe rdzas ṅan lta (5) la smos kyaṅ ci
źig dgos || de ’di’i ’jig rten ’das pa de des dga’ ’gyur ba || gaṅ yin de ni de yi yaṅ ni
bla ma yin ||

’di la gaṅ gi tshe lus ñid gtoṅ ba na yid sdug bsṅal bar mi ’gyur ba de ni ’di’i ’jig rten las
’das pa yin no źes bstan to || de sdug bsṅal des bde (6) bar ’gyur ba gaṅ yin pa de ni
de’i yaṅ bla ma yin pas ’jig rten las ’das pa de bas kyaṅ bla ma yin no ||

ji ltar blo ldan ’di na kun gtoṅ bas || don gñer skye bo dga’ bas dga’ ba ltar || de ltar sloṅ
mo pa dag blaṅ bya ba || ’dod dgu thob pa dag gis dga’ mi ’gyur ||

(7) kun gtoṅ ba źes bya ba ni raṅ gi srog man chad gtoṅ bas so | ’dod dgu thob pa dag gis źes
bya ba ni ci ’dod pa thob pa dag gis so ||

blo can bdog dgu btaṅ bas nor med pa || bdag ñid nor ldan sems pa ji lta bar || sloṅ ba loṅs
spyod kun rdzogs bdag ñid ni || (207b1) de ltar nor daṅ ldan par mi sems so ||

ji ltar blo ldan ’di ni sbyin pa bzaṅ pos tshul bźin du || don gñer tshim byas de la phan chen
’dogs par sems pa ltar || de bźin sloṅ mo ba dag śin tu nor maṅ thob nas ni || sbyin pa
po la rñed pa’i rgyu yis drin du mi rtsi’o ||

tshigs su (2) bcad pa gñis kyi don ni go bar zad do ||

lam ka’i ’bras mchog ldan pa’i śiṅ las loṅs spyod ji lta bar || lus can rnams kyis gaṅ gi nor
rdzas rgya cher blaṅs nas ni || bdag ñid dogs daṅ bral bar raṅ ñams spyod par byed pa la
|| btaṅ dga’ loṅs spyod can de (3) byaṅ chub sems dpa’ las gźan min ||

’di la btaṅ pa la dga’ ba’i loṅs spyod yod pas na btaṅ dga’ loṅs spyod can te | de ni byaṅ chub
sems dpa’ las gźan ma yin par rig par bya’o || lhag ma ni don go bar zad do ||

gtso daṅ ’di rgyu las kyi dbye ba daṅ || (4) rnam pa’i dbye ba rten gyi dbye ba daṅ || bar chad
rnam bźi’i gñen po’i dbye ba yis || brtson ’grus yoṅs śes bya źes rab tu bstan ||

rab tu dbye ba rnam pa drug po gtso bo’i dbye ba daṅ | de’i rgyu’i dbye ba daṅ | las kyi dbye
ba daṅ | rnam pa’i dbye ba daṅ | rten (5) gyi dbye ba daṅ | bar chad rnam pa bźi’i gñen
po’i dbye bas brtson ’grus yoṅs su śes par bya ste | bstan pa ’di ni tshigs su bcad pa phyi
ma rnams kyis bśad do ||

dge ba’i tshogs kyi naṅ na brtson ’grus mchog || ’di ltar de la brten nas de rjes ’thob || brtson
(6) ’grus kyis ni mod la bde gnas mchog || dṅos grub ’jig rten ’das daṅ ’jig rten gtogs
||

dge ba’i tshogs kyi naṅ na brtson ’grus mchog | ces bya ba ni brtson ’grus dge ba’i chos thams
cad kyi gtso bo yin par bstan to || ’di ltar de la brten nas de rjes ’thob || ces (7) bya
ba ni gtso bo’i rgyu bstan pa ste | ’di ltar brtson ’grus la brten nas dge ba’i chos thams
cad ’thob bo || brtson ’grus kyis ni mod la bde gnas mchog | dṅos grub ’jig rten ’das
daṅ ’jig rten gtogs || źes bya ba ni las bstan pa ste | brtson ’grus (208a1) kyis ni mthoṅ
ba’i chos la bde bar gnas pa’i mchog daṅ | ’jig rten las ’das pa daṅ | ’jig rten pa thams
cad kyaṅ ’grub par byed do ||

brtson ’grus kyis ni srid gcod ’dod pa ’thob || brtson ’grus kyis ni dag pa rab (2) ’gyur ldan
|| brtson ’grus kyis ni ’jig tshogs ’das nas grol || brtson ’grus kyis ni byaṅ chub mchog
saṅs rgyas ||

’jig rten pa daṅ | ’jig rten las ’das pa’i dṅos grub kyi bye brag gi sgo nas rnam graṅs gźan
gyis brtson ’grus kyi las kho (3) na bstan te | de la rab tu ’gyur ba ni ’jig rten pa’i dṅos
grub gtan du ba ma yin pa’i phyir ro ||

gźan yaṅ ñams daṅ ’phel ba’i brtson ’grus daṅ || thar pa’i dbaṅ daṅ mi mthun phyogs spaṅs gźan
|| de ñid rab źugs yoṅs su sgrub byed (4) daṅ || brtson ’grus don chen ṅes tshig gźan du
’dod ||

thog mar go cha’i brtson ’grus de nas ni || tshul bźin rab źugs sbyor ba’i brtson ’grus te ||
ma źum mi ’khrugs chog mi śes brtson ’grus || rnam pa thams cad saṅs rgyas rnams rab (5)
gsuṅs ||

’di ni rnam pa’i dbye ba ste | de la ñams pa daṅ | ’phel ba’i brtson ’grus ni yaṅ dag par spoṅ
ba rnams la ste | gñis la mi dge ba’i chos ñams par byed pa daṅ | gñis la dge ba’i chos
’phel bar byed pa yin no || thar (6) pa’i dbaṅ gi brtson ’grus ni dbaṅ po rnams la ste ||
’di ltar thar pa la dbaṅ byed pa’i don gyis dbaṅ po rnams yin pas so || mi mthun pa’i phyogs
spaṅs pa ni | stobs rnams la ste | ’di ltar mi mthun pa’i phyogs kyis mi brdzi ba’i don
gyis stobs (7) rnams yin pas so || de kho na ñid la rab tu źugs pa ni | byaṅ chub kyi yan
lag rnams la ste | mthoṅ ba’i lam la de rnam par gźag pa’i phyir ro || de yoṅs su sgyur
bar byed pa ni | lam gyi yan lag rnams la ste | ’di ni bsgom pa’i lam la (208b1) gnas yoṅs
su ’gyur ba’i rgyu yin pa’i phyir ro || don chen po’i brtson ’grus ni | pha rol tu phyin
pa’i ṅo bo ñid de | raṅ daṅ gźan gyi don mṅon par sgrub pa’i phyir ro || go cha’i brtson ’grus
ni sbyor ba’i phyir go bgos pa yin no || sbyor ba’i (2) brtson ’grus ni | de bźin du
sbyor ba’i phyir ro || ma źum pa’i brtson ’grus ni | rtogs par bya ba rgya chen po la yaṅ
źum pa med pa’i phyir ro || mi ’khrugs pa’i brtson ’grus ni | graṅ ba daṅ tsha ba la sogs
pa’i sdug bsṅal gyis mi (3) ’khrugs pa’i phyir ro || chog mi śes pa’i brtson ’grus ni | rtogs
pa cuṅ zad tsam gyis chog par mi ’dzin pa’i phyir ro || go cha’i brtson ’grus la sogs
pa ’di dag ñid | mdo las | mthu daṅ ldan pa daṅ | brtson ’grus daṅ ldan pa daṅ | (4) spri
ba can daṅ || pha rol gnon pa brtan pa daṅ | dge ba’i chos rnams la brtson pa ma btaṅ ba źes
’byuṅ ba daṅ go rims bźin no ||

theg pa gsum brtson skye bo la brten nas || bsam blo źan daṅ rgya rab che ldan phyir || brtson
’grus tha ma (5) ’briṅ daṅ mchog gźan te || de ni don chuṅ ba daṅ don chen ’dod ||

’dis ni rten gyi bye brag gis brtson ’grus kyi dbye ba bstan te || theg pa gsum la rab tu brtson
pa’i skye bo gaṅ yin pa de la brten nas go rims bźin du brtson ’grus (6) tha ma daṅ ||
’briṅ daṅ mchog tu rig par bya’o || ci’i phyir źe na || bsam pa daṅ blo źan pa daṅ | rgya
rab tu chen po daṅ ldan pa’i phyir ro || bsam ba daṅ blo źan pa ni theg pa gñis la rab tu
brtson pa rnams kyi ste | bdag ’ba’ (7) źig gi yus su byed pa’i phyir ro || rgya rab tu
chen po ni theg pa chen po la rab tu brtson pa rnams kyi ste || raṅ daṅ gźan gyi don gyi skabs
yin pa’i phyir ro || de ñid kyi phyir brtson ’grus de ni go rims bźin du don chuṅ ba
daṅ || don chen por ’dod (209a1) de | raṅ gi don gyi yus su byed pa’i phyir daṅ | raṅ daṅ
gźan gyi don gyi skabs yin pa’i phyir ro ||

brtson ’grus ldan pa loṅs spyod kyis pham med || brtson ’grus ldan pa ñon moṅs kyis pham med
|| brtson (2) ’grus ldan pa skyo bas pham pa med || brtson ’grus ldan pa thob pas pham pa
med ||

ces bya ba ’di ni bar du gcod pa rnam pa bźi’i gñen po’i dbye ba ste || gaṅ gis sbyin pa la
sogs pa la ’jug par mi ’gyur ba sbyin pa la sogs pa’i bar du (3) gcod pa ni rnam pa bźi ste
|| loṅs spyod la chags pa ni de kun tu ’dzin pa’i phyir ro || ñon moṅs pa ni de yoṅs su
gcod pa la lhag par źen pa’i phyir ro || skyo ba ni sbyin pa la sogs pa la sbyor bar brtson
pa la yoṅs su skyo ba’i phyir ro || (4) thob pa ni sbyin pa la sogs pa cuṅ zad tsam kyis
chog par ’dzin pa’i phyir ro || de dag gi gñen po’i bye brag gis brtson ’grus rnam pa ’di
bźi bśad do || phan tshun rnam par ṅes pa rnam par dbye ba’i tshigs su bcad pa ||

phan tshun bsdus (5) phyir rab dbye’i phyir || chos ñid phyir daṅ rgyu mtshan phyir || pha rol
phyin drug rnam kun tu || rnam par ṅes par śes par bya ||

phan tshun bsdus pa’i phyir rnam par ṅes pa ni mi ’jigs pa’i sbyin pas ni tshul khrims daṅ bzod
pa (6) bsdus te | ’di ltar de gñis kyis mi ’jigs pa sbyin par byed do || chos kyi sbyin
pas ni bsam gtan daṅ śes rab dag ste | ’di ltar de gñis kyi sa chos sbyin par byed do ||
gñi gas ni brtson ’grus te ’di ltar des gñis ka sbyin par (7) byed do || dge ba’i chos sdud
pa’i tshul khrims kyis ni sbyin pa la sogs pa thams cad bsdus te | de bźin du bzod pa la
sogs pa thams cad bsdus pa yaṅ ci rigs par sbyar bar bya’o || rab tu dbye bas rnam par ṅes
pa ni | gźan (209b1) gyi rgyud la tshul khrims la sogs pa ’jog pa’i phyir sbyin pa ni rnam
pa drug ste | sbyin pa’i sbyin pa daṅ | tshul khrims kyi sbyin pa nas śes rab kyi sbyin
pa’i par yin no || chos ñid kyis rnam par ṅes pa ni sbyin pa la sogs pa’i don gaṅ dag la
mdo (2) la sogs pa snaṅ ba gaṅ dag yin pa daṅ || mdo la sogs pa’i chos gaṅ dag la | sbyin
pa la sogs pa snaṅ ba gaṅ dag yin pa de dag ni phan tshun bsdus pa yin par rig par bya’o
|| rgyu mtshan gyi phyir rnam par ṅes pa ni sbyin pa’i tshul (3) khrims la sogs pa’i rgyu
mtshan yin te || loṅs spyod la mi lta na tshul khrims la sogs pa la ’jug pa’i phyir ro ||
tshul khrims kyaṅ sbyin pa la sogs pa’i rgyu mtshan yin te | dge sloṅ gi sdom pa yaṅ dag par
blaṅs na yoṅs su ’dzin pa (4) thams cad gtoṅ ba’i phyir daṅ || tshul khrims la gnas na
bzod pa la sogs pa daṅ ldan pa’i phyir ro || dge ba’i chos sdud pa’i tshul khrims yaṅ dag
par blaṅs pa ni | sbyin pa la sogs pa thams cad kyi rgyu mtshan yin te | de bźin du (5) bzod
pa la sogs pa phan tshun gyi rgyu mtshan gyi dṅos po yin pa yaṅ ci rigs par sbyar bar bya’o
|| bsdu ba’i dṅos po rnam par dbye ba’i tshigs su bcad pa bdun ste | bsdu ba’i dṅos po
bźi ni | sbyin pa daṅ | sñan par smra ba ñid daṅ | don (6) spyod pa ñid daṅ || don mthun
pa ñid do || de la |

sbyin mtshuṅs de ston len ’jug daṅ || bdag ñid rjes su ’jug rnams kyis || sñan par smra daṅ
don spyod daṅ || don mthun ñid du ’dod pa yin ||

sbyin pa ni mtshuṅs (7) par ’dod de | pha rol tu phyin pa dag gi skabs nas ji skad du bśad pa
lta bu yin no || sñan par smra ba ni de ston pa yin no || don spyod pa ni | de yaṅ dag par
len du ’jug pa’o || de źes bya ba’i sgras ni pha rol tu phyin pa rnams bzuṅ (210a1) ste
| pha rol tu phyin pa ston pa daṅ | pha rol tu phyin pa yaṅ dag par len du ’jug pa źes bya
ba’i tha tshig go || don mthun pa ñid ni gaṅ la gźan yaṅ dag par len du ’jug pa de la bdag
ñid rjes su ’jug pa’o || yaṅ ci’i phyir bsdu ba’i dṅos po (2) bźir ’dod ce na | ’di ni
gźan dag la ||

phan par byed pa’i thabs daṅ ni || ’dzin par byed daṅ ’jug byed daṅ || de bźin rjes su ’jug
byed pa || bsdu ba’i dṅos po bźir śes bya ||

sbyin pa ni phan par byed pa’i thabs te || zaṅ ziṅ gi sbyin pas lus la phan pa bskyed (3) pa’i
phyir ro || sñan par smra ba ni ’dzin par byed pa ste | bye brag tu mi śes pa daṅ || the
tshom za bar don ’dzin du ’jug pa’i phyir ro || don spyod pa ni ’jug par byed pa ste | dge
ba la ’jug par byed pa’i phyir ro || don mthun pa ni rjes su ’jug par byed pa ste | yaṅ
dag par len (4) du ’jug par byed pa po ni ji skad smras pa de bźin byed pa yin no źes bya
bar rig nas des dge ba gaṅ la gźan dag bcug pa de la rjes su ’jug pa yin no ||

daṅ pos snod ’gyur dṅos po ste || gñis pa yis ni mos pa yin || gsum pa yis ni sgrub pa ste ||
bźi pas rnam par (5) par sbyoṅ ba’o ||

zaṅ ziṅ gi sbyin bas ni snod du ruṅ bar ’gyur ta | chos ñan du btub par byed pa’i phyir ro ||
sñan par smra bas ni chos de la mos par byed de || de’i don bye brag tu śes par byed pa
daṅ || the tshom gcod pa’i phyir ro || don spyod pas ni chos bźin du sgrub bar (6) byed do
|| don mthun pas yun riṅ por sgrub pa’i phyir sgrub pa de rnam par sbyoṅ bar byed de | ’di
ni bsdu ba’i dṅos po rnams kyi las yin no ||

zaṅ ziṅ daṅ ni chos kyis te || dmigs pa’i chos la sogs pa yis || bsdu ba gñis kyi sgo nas ni
|| bsdu ba’i dṅos po bźir (7) ’dod do ||

gaṅ yaṅ bcom ldan ’das kyis zaṅ ziṅ gis bsdu ba daṅ | chos kyis bsdu ba daṅ | bsdu ba gźan gñis
gsuṅs pa de dag gis bsdu ba’i dṅos po bźi po ’di dag kho na bsdus te || daṅ po ni zaṅ
ziṅ gis bsdu bas so || lhag ma rnams ni (210b1) chos kyis bsdu bas so || de dag kyaṅ chos
rnam pa gsum po dmigs pa’i chos daṅ | sgrub pa’i chos daṅ de rnam par sbyoṅ ba’i chos daṅ
go rims bźin no ||

rnam pa’i dbye ba’i sgo nas ni || bsdu ba dman daṅ ’briṅ daṅ mchog || phal cher don med don
yod daṅ || rnam kun don (2) yod śes par bya ||

’di ni bsdu ba’i rnam pa’i rab tu dbye ba’o || de la byaṅ chub sems dpa’ rnams kyi bsdu ba dman
pa daṅ | ’briṅ daṅ | mchog ni theg pa gsum la rab tu źugs pa dag la rig par bya ste go
rims bźin no || phal cher don med ba ni mos pas spyod pa’i (3) sa la’o || phal cher don yod
pa ni sa la źugs pa rnams kyi’o || rnam pa thams cad du don yod pa ni sa brgyad pa la sogs
pa la ste | sems can gyi don gdon mi za bar ’grub pa’i phyir ro ||

’khor sdud pa daṅ ldan pa rnams || tshul ’di la ni yaṅ dag brten || kun gyi don kun (4) sgrub
byed ciṅ || thabs bzaṅ yin par rab tu bsṅags ||

su dga’ khor sdud pa la źugs pa de dag thams cad kyis ni ’di lta ste | bsdu ba’i dṅos bo bźi’i
thabs kho na la yaṅ dag par brten te | ’di ltar ’di ni thams cad kyi don kun ’grub par
byed pa daṅ | thabs bzaṅ po yin (5) par saṅs rgyas rnams kyis rab tu bsṅags so ||

bsdus daṅ sdud par ’gyur ba daṅ || gaṅ dag da ltar sdud byed pa || de kun de ’dra de lta bas
|| ’di ni sems can smin byed lam ||

’dis ni sems can thams cad yoṅs su smin par bya ba la bsdu ba’i dṅos po bźi dus gsum du yaṅ
bgrod pa gcig (6) pa’i lam ñid yin par ston te | lam gźan med pa’i phyir ro ||

de ltar rtag tu loṅs spyod ma chags blo || źi sdom brtson pa’i pha rol phyin gnas bdag || srid
yul mtshan ma rnam par mi rtog pa || de ni sems can tshogs sdud byed pa yin ||

’dis ni ji skad du bśad pa’i (7) pha rol tu phyin pa drug la gnas pa’i byaṅ chub sems dpa’i
bsdu ba’i dṅos po’i sbyor ba ston te | pha rol tu phyin pa dag daṅ | bsdu ba’i dṅos po dag
gis go rims bźin du raṅ daṅ gźan gyi don sgrub pa’i phyir ro ||

pha rol tu phyin pa’i skabs rdzogs so || |

